<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="fy" lang="fy">
<head>
<meta http-equiv="Content-Type" content="text/html;charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Ut stiltme en stoarm, by D. Kalma</title>
<link rel="coverpage" href="images/cover.jpg" />
<style type="text/css">

body { margin-left: 20%;
       margin-right: 20%;
       text-align: justify; }

h1, h2, h3, h4, h5 {text-align: center; font-style: normal; font-weight:
normal; line-height: 1.5; margin-top: .5em; margin-bottom: .5em;}

h1 {font-size: 300%;
    margin-top: 0.6em;
    margin-bottom: 0.6em;
    letter-spacing: 0.12em;
    word-spacing: 0.2em;
    text-indent: 0em;}
h2 {font-size: 150%; margin-top: 2em; margin-bottom: 1em;}
h3 {font-size: 130%; margin-top: 1em;}
h4 {font-size: 120%; margin-top: 7em;}
h5 {font-size: 110%;}

.no-break {page-break-before: avoid;} /* for epubs */

div.chapter {page-break-before: always; margin-top: 2em;}

hr {width: 80%; margin-top: 2em; margin-bottom: 2em;}

p {text-indent: 1em;
   margin-top: 0.25em;
   margin-bottom: 0.25em; }

p.poem {text-indent: 0%;
        margin-top: 1em;
        margin-bottom: 0.6em; }

p.stanza {text-indent: 0%;
          margin-top: 0em;
          margin-bottom: 0.6em; }

p.letter {text-indent: 0%;
          margin-left: 10%;
          margin-right: 10%;
          margin-top: 1em;
          margin-bottom: 1em; }

p.right {text-align: right;
         margin-right: 10%;
         margin-top: 0em;
         margin-bottom: 0em; }

a:link {color:blue; text-decoration:none}
a:visited {color:blue; text-decoration:none}
a:hover {color:red}

</style>

</head>

<body>
<div style='text-align:center'>*** START OF THE PROJECT GUTENBERG EBOOK 73963 ***</div>

<h1>Ut stiltme en stoarm</h1>

<h3>LXXV Sonnetten</h3>

<h2 class="no-break">fen D. KALMA</h2>

<h4>A. J. OSINGA — SNITS<br/>

1918</h4>

<hr />

<div class="chapter">

<p class="letter">
Oan de Sjongster.
</p>

<p class="poem">
Dû sjongster, dy’t yn d’ iere moarntiids-skoften<br/>
My wekkest mei in sêft en treastlik liet,<br/>
Hwaens suver lûd is lyk it ljocht geniet<br/>
Fen strielen út de jounske wolken-kloften—
</p>

<p class="stanza">
Nou hear myn bea: hâld klear myn siele-loften<br/>
Wiid as de wrâld hweroer hjar bôge stiet,<br/>
En lit dyn ljocht, det glimket lyk it wiet,<br/>
My streakje mei syn stream fen sang-geroften.
</p>

<p class="stanza">
Jow my de moed myn holle heech to dragen<br/>
Om’t ik dyn seine wis en sillich wit;
</p>

<p class="stanza">
Jow oan myn liet it ljochtsjen fen de dage,<br/>
Dy’t minlik glimket mar dochs mear ûnthjit;
</p>

<p class="stanza">
En jow my rêst, ho ’t rûzich libben klage,<br/>
De stille laits dy’t nea dyn each forlit.<br/>
</p>

</div><!--end chapter-->

<div class="chapter">

<p class="letter">
Op myn fersen.
</p>

<p class="poem">
Ik sjong myn liet by ’t glânzgjen fen de joun,<br/>
Yn stille mymring wei. Hwa’t my net kenne<br/>
Scil ’t faken min forstean—myn sang is berne<br/>
Yn ’t djipst fen ’t hert en hat dêr foarmen foun.
</p>

<p class="stanza">
’t Hat hiel myn jonkheit yn. Hwet ik my woun<br/>
Oan ljeafde en moais en leed, ik útre it jerne—<br/>
’k Mei min dy ljue dy’t yn in dûnkre herne<br/>
In heimnis ha, dy’t hiel hjar útring boun.
</p>

<p class="stanza">
En freget men it foardiel fen dit sjongen,<br/>
’k Forskamje my en swij. Ik neamde bleat<br/>
Hwet tinzen yn myn herte om lûden twongen,
</p>

<p class="stanza">
Mar ’k hle gjin doel dêrmei. Myn siel’ forgeat<br/>
Tofolle d’ ierd, do’t dizz’ meldijen songen:<br/>
Hja sizze inklen alles, follen neat.
</p>

</div><!--end chapter-->

<div class="chapter">

<p class="letter">
Sonnet op it sonnet.
</p>

<p class="poem">
Myn ljeafste liet, dyn wirden sinke en rize<br/>
Lyk as it bloed streamt troch de blide lea,<br/>
As Maitiid stoarmjend strûst oer ’t feale gea,<br/>
Yn Winter’s kâlde nachten keal forgrize.
</p>

<p class="stanza">
En ek, dû núndrest as de nolke wize<br/>
Moarnsier, as ’t séwiet sjongsum riist; dyn wea<br/>
Is wyld en swier, dyn wille myld, en nea<br/>
Bihindret dy de Dea mei jeld en dize.
</p>

<p class="stanza">
’t Bloed fen de wrâld streamt yn dyn rhythme yn weagen<br/>
Fen súvre lûden oer de deist’ge groun,<br/>
Dy’t oars sa faken ’t mêd is fen de ljeagen.
</p>

<p class="stanza">
De roaz’ge wolkens driuwe yn freeds’me joun<br/>
En wirde allinken wei: <i>dyn</i> glânsen teagen<br/>
Ta d’ iivgens yn en bin yet nea forroun.
</p>

</div><!--end chapter-->

<div class="chapter">

<h2>FREYA</h2>

<h3>I. OM UTENS.</h3>

<h4>FOR SIM</h4>

</div><!--end chapter-->

<div class="chapter">

<h3>I.</h3>

<p class="poem">
De reade Dei is dea; en d’ ingel Joun<br/>
Stiet nêst syn bliedend lyk yn frjemde dreamen;<br/>
’t Skaed fen hjar wjukken bevet oer de streamen<br/>
Fen ’t barnend bloed det út syn boarsten roun.
</p>

<p class="stanza">
En d’ Ierde, wirch, sinkt del yn slomme, omwoun<br/>
Fen bleke roazen; oer hjar diiz’ge seamen<br/>
Glûpt stil de wyn en núndret nea to neamen<br/>
Foreale lieten oan syn ljeafste, Joun.
</p>

<p class="stanza">
Wé my! myn siele lústret, tear en fyn,<br/>
Hjar klearste sangen oan de ljeafste, en freget<br/>
Hjar súvre ginst, en fielt de frede as skyn....
</p>

<p class="stanza">
Mar ’t bliuwt sa einleas stil, en inkeld weget<br/>
De heimige Ingel sêft hjar wjuk; de wyn<br/>
Sjongt yet omdôch syn sang, dy’t twingt en freget.
</p>

</div><!--end chapter-->

<div class="chapter">

<h3>II.</h3>

<p class="poem">
Myn moarmren went’ riist dêr’t de séwyn sêft<br/>
In liet sjongt tsjin it dún, fen iivge wille,<br/>
En stiet, fen weagen skûmmich wiet omtrille,<br/>
Yn blanke rêst fen al to greatske trêft.
</p>

<p class="stanza">
Sâlt waret dêr de rook fen ’t wiid; de krêft<br/>
Fen greate weagen ropt; hja rize en tille<br/>
De koppen heech en sinke; fier forsille<br/>
Rûz’t yet it wûnder fen hjar stjerliet sêft.
</p>

<p class="stanza">
En fen myn toer sjuch ik de wûndre joun,<br/>
It heimich rizen fen de greate sinne<br/>
En ho’t de dei syn goud’ne krânsen woun;
</p>

<p class="stanza">
Dêr sjongt de sé syn ivich liet; dêr rinne<br/>
De weagen rêd nei ’t fiere doel; dêr foun<br/>
Ik inkeld smerte en langstme.... ’k bin allinne.
</p>

</div><!--end chapter-->

<div class="chapter">

<h3>III.</h3>

<p class="poem">
Noust fier bist, ljeafste, en ik myn deistich paed<br/>
Gean yn it jounljocht fen myn langstme-tinzen,<br/>
Sjongt dôch myn siele, in glânzge fûgel, finzen<br/>
Yn goud’ne kouwe, en floitet yn it skaed.
</p>

<p class="stanza">
Noust fier bist, ljeafste, en oer myn blanke stinzen<br/>
De widdou Nacht hjar swarte kladen spraet,<br/>
Bin dôch myn eagen ljocht, in neiglâns, skaet<br/>
Fen ’t ljocht det delsonk efter Wester-grinzen.
</p>

<p class="stanza">
As nou de joun al lûd is fen myn sangen,<br/>
Myn eagen ljocht binne yn de donkre nacht<br/>
Fen stille hope en ljeafde en great forlangen,
</p>

<p class="stanza">
Hwet wielde, as skielk de goud’ne Ingle-wacht<br/>
By wyn-muzyk en wijde harpe-klangen<br/>
De ynkomst kindget fen it Dage-ljacht!
</p>

</div><!--end chapter-->

<div class="chapter">

<h3>IV.</h3>

<p class="poem">
Skean foel it hjerstich jounljocht troch de twigen<br/>
En dounse spoekich oer de wiete groun;<br/>
Do is it gien. It stjerrend hôf yn ’t roun<br/>
Song sêft de wémoed fen in lêste sigen.
</p>

<p class="stanza">
Nou kaem de nacht.... Om eltse roaze woun<br/>
De dead in krâns’ fen wylgjend leaf; de rigen<br/>
Fen drippende asters stiene wirch to nigen,<br/>
Wémoedich-moai, al wier hjar tier fordwoun.
</p>

<p class="stanza">
Do seach ik wer ús hûs fen moarmer-stien<br/>
Blank glânzgjend ûnder reade klimmerblêdden,<br/>
Dêr’t ús de dagen goud’ne feesten wiern’.
</p>

<p class="stanza">
Hol klonken yn it rom porteal myn trêdden,<br/>
En ’k seach en ’k wist my iensum: dou wierst gien<br/>
En ’k wier allinne yn ’t wiid fen winter-mêdden.
</p>

</div><!--end chapter-->

<div class="chapter">

<h3>V.</h3>

<p class="poem">
’t Liet wier myn maet de dûnkre rûz’ge jounen<br/>
Do’t Winter flokkend bounze op iizren doar;<br/>
De heard ljochte op yn giel en read; in gloar<br/>
Skeat oer de flier, dêr’t stille skaden rounen.
</p>

<p class="stanza">
Nachts bûgden Dreamen oer myn bêd, en wounen<br/>
My núndrjend griene krânsen yn it hier;<br/>
Den wier ’t my goed ef ’t al wer Maitiid wier,<br/>
En ’k dreamde fen ús giene ljeafde-jounen.
</p>

<p class="stanza">
Mar och, de dagen, wirch, lang, feal en skier!<br/>
Hjar ûren klibben oan myn klean, hja woene<br/>
Net wei fen my, hja krieten drôf en swier;
</p>

<p class="stanza">
En dû wierst my ûntdreaun; myn tinzen koene<br/>
Dyn fiere dreamen net forstean; it wier<br/>
Eft ek dyn eagen ’t ljocht forlieze scoene.
</p>

</div><!--end chapter-->

<div class="chapter">

<h3>VI.</h3>

<p class="poem">
’k Fiel sêft gerûs fen Maitiid yn de loften<br/>
Dy’t oanstrûst yn hjar blau en glânzgjend klaed;<br/>
In jonge wyn sjongt oer myn bochtsjend paed<br/>
Det ierdich rûkt, syn earste sang-geroften.
</p>

<p class="stanza">
Jong krûd ûntsprút nêst wjittrings en by ’t saed<br/>
En ’t núndret dêr fen ljochte komstge skoften;<br/>
Myn ûren gean yn bûnte blide kloften:<br/>
’k Wit hwet ûnthjit my sunich wytge waerd.
</p>

<p class="stanza">
O kom, dû dy’t yn hjerst en diizger dei<br/>
Net toevje koest, nou’t wer de rizende ierde<br/>
Hjar langst en ljeafde as wûnders fiele mei!
</p>

<p class="stanza">
Nim hwet dy beamte en krûd en wjitt’ring biede;<br/>
Ja, kom by my, gean njunken my de wei<br/>
Mank ’t swiete blomkjen fen de griene miede.
</p>

</div><!--end chapter-->

<div class="chapter">

<h3>VII.</h3>

<p class="poem">
Stil stiet de Dei en dreamt. Hjar ivich ljocht<br/>
Leit as in barnend klaed oer boarst en hânnen;<br/>
Yn dream wei sjucht hja leech de fiere strânnen<br/>
En wiid de sé, hwaens wyn hjar koelens brocht.
</p>

<p class="stanza">
Den fiert in sêfte langst hjar mei; de brânnen<br/>
Fen fjûr en gloed dy’t hja it hearlikst tocht,<br/>
Hja lôgen mei to fûl, to flikkrjend ljocht:<br/>
Ho myld en koel dy djippe leeg’re lânnen!
</p>

<p class="stanza">
Sa stiest ek dû yn Middei’s himel-steat:<br/>
Omlegen rûz’t myn sé hjar koele sangen<br/>
En glimket, nou’t dyn loaits hjar wiidte oerskeat—
</p>

<p class="stanza">
Den lûkt it read stil oer dyn blanke wangen,<br/>
Den siichstû del—de weagen, griis en great,<br/>
Forrize yn sterktme fen hjar loks-forlangen.
</p>

</div><!--end chapter-->

<div class="chapter">

<h3>VIII.</h3>

<p class="poem">
Mar ek: lûd droan’t it bûtsend wiet en ’t âll’t<br/>
Fen stoarm, opkrôljend yn de kopp’ge weagen,<br/>
En ’t grize brûs stout yn stoarm’ge reagen<br/>
Oer ’t grienjend wiet, det swolmich riist en falt;
</p>

<p class="stanza">
Ien sé fen stoarmge dûnkrens ’t swirk—oer al ’t<br/>
Wiid loftrom grous’me wolkens, dy’t de fleagen<br/>
Dwylsinnich, wyld fen leed, toropje, as teagen<br/>
Dead’s feinten oer it djip, det kroan’t en gâll’t.
</p>

<p class="stanza">
As wiid en loft bin wy by stoarm’gens ien<br/>
Sa goed as hwen oer d’ ierde Maitiid njuentet—<br/>
Skielk is de stoarm wer krêftleas lune en gien<br/>
En oer it wiet giet wer it liet, det ljuentet:
</p>

<p class="stanza">
Wyls riist heech oan dyn loft in goud’ne gloed<br/>
Dy’t ljocht en laits myld oer myn weagen stjûrt.
</p>

</div><!--end chapter-->

<div class="chapter">

<h3>IX.</h3>

<p class="poem">
Detst moai en foarstlik wierst, ik wist it lang<br/>
Sûnt ik dy gean seach, laitsjend mids dyn blommen;<br/>
Unthjit wier my dyn wird en lok dyn kommen,<br/>
Eden dyn tún mei roaze en geale-klang.
</p>

<p class="stanza">
As yn dyn eagen blide dreamen glommen<br/>
En dû myn twivel naemst mei sêfte twang,<br/>
Den siet ik biddend del en wist gjin sang<br/>
Dy’t nei fortsjinst dyn rike wûnders romme.
</p>

<p class="stanza">
Mar nou’st myn soargen nimst en al myn noeden<br/>
Op egen skouders draechst, sa bliid, as gjit<br/>
Dyn foet nou dêr’t hjar ljochte krêften stjûrden,
</p>

<p class="stanza">
Gin det ik nou myn tankbrens rûzje lit,<br/>
Dy ivich by my hâld yn krêft’ge hoede<br/>
En troanjend nêst dyn hege ljocht-steat
sit.
</p>

</div><!--end chapter-->

<div class="chapter">

<h3>X.</h3>

<p class="poem">
In bleke gloede leit oer ’t slomjend wâld,<br/>
Dêr’t sêft de jounwyn núndret, frjemd-allinne,<br/>
En ’t swijsum beamte is timplich nou’t de sinne<br/>
Fen silvren nacht riist yn hjar blank biwâld,
</p>

<p class="stanza">
Dochs is hjar egen skyn mar deadsk en kâld;<br/>
Gjin weach noch beam scoe hja oerstrielje kinne<br/>
As ’t deiljocht net út d’ oerfloed fen syn minne<br/>
Hjar glâns joech, dy’t de siele yn mymring hâldt
</p>

<p class="stanza">
Sa frjeonen, as der glâns is yn myn eagen<br/>
Dy’t jim bitsjoent en treastget nei de tiid<br/>
Det d’ ûren fen de dei yn fjûr forteagen,
</p>

<p class="stanza">
Wit, ’t is mar liende glâns fen hjar, dy’t swiid<br/>
Myn siele wijt ta dreamen as de reagen<br/>
Bleek sigende út it fiere silvrich wiid.
</p>

</div><!--end chapter-->

<div class="chapter">

<h3>XI.</h3>

<p class="poem">
Ik frij dy as de geal syn breid. Yn ’t grien<br/>
Fen ’t swijs’me wâld tiist mei syn reade reagen<br/>
It lêste ljocht om blomte en twiich; wirch fleagen<br/>
De fûgels nei hjar went’; de dei is gien.
</p>

<p class="stanza">
En swijsum leit it biidzjend wâld as ien<br/>
Hwaens dreamen yn in sêfte dea forteagen;<br/>
Gjin beam forweecht, gjin jounwyn rûz’t, gjin weagen<br/>
Gean núndrjend mear, as is hjar oanstream dien.
</p>

<p class="stanza">
En húvrjend sink ik del en bid de Heit,<br/>
Det Hy myn langstme it frjemde leed binimme,<br/>
En ’k yngean mei ta Dyn myld-diedichheit.
</p>

<p class="stanza">
Yn ienen brekt yn júbljend liet myn stimme,<br/>
En ’k sjong, ik sjong dy as de geal syn breid—<br/>
’t Wâld bevet—Goades each is oer my hinne.
</p>

</div><!--end chapter-->

<div class="chapter">

<h3>XII.</h3>

<p class="poem">
Ik kaem en riisde, in stjerre yn neinacht-moarn<br/>
As dizen bleek it wirge mêd oerdriuwe;<br/>
Myn glâns is klear en wyt fen dream, hjar kliuwen<br/>
Is strieljend as it stiente út kenings-kroan’.
</p>

<p class="stanza">
Men wijt hjar liet en bea, en ropt hjar oan<br/>
As scoe hjar ryk de tiid dy’t fljucht oerbliuwe—<br/>
Skielk riist de Dage en oer syn haed scil wiuwe<br/>
It poarper, fâldzjend út syn goud’ne troan.
</p>

<p class="stanza">
Den is myn dreame-glâns as raend en wei,<br/>
En júbljend scil dit folk in kening earje<br/>
Hwaens ljochtsjend each oerglânzget moarn en dei,<br/>
Net ien mear kin <i>myn</i> stjerre it paed forklearje...
</p>

<p class="stanza">
Net ien as dy. Hwent heech, ús sinne ûntdreaun,<br/>
Bist nei myn greatre sinne langjend kleaun.
</p>

</div><!--end chapter-->

<div class="chapter">

<h3>XIII.</h3>

<p class="poem">
’k Bin Boaz, geande yn ’t rike nôt, dêr’t bliid<br/>
In wyn yn núndret en de sinne oer strielet;<br/>
Fier, mids in berchtme brún en driigjend, mielet<br/>
It haedljocht oer in stream syn glinstring swiid.
</p>

<p class="stanza">
Stil-sjongend skrept it diigre folk mei piid:<br/>
Hjar driuwt de krêft dy’t treastget en skewielet;<br/>
Men meant en rispet, bynt, en ’t wirk bisielet<br/>
Ta tank oan ’t wiis biwâld yn ’t ivich wiid.
</p>

<p class="stanza">
lin lynjend op myn stêf oerskôgje ik ’t lân;<br/>
Sêft giet in brún fanke oan myn each foarby,<br/>
In „Hear, haw heil” klinkt seinjend troch de romte.
</p>

<p class="stanza">
Ho’n wielde dochs dit feest! Ho leit de brân<br/>
Fen ’t gouden ljocht oer ’t goudne nôt sa lij!<br/>
—En ’t fanke bûgt en giet mids koarn en blomte...
</p>

</div><!--end chapter-->

<div class="chapter">

<h3>XIV.</h3>

<p class="poem">
Do’t d’ ierde gyng nei d’ ein en ’t lêste blêd<br/>
Bleek deldwirle oer hjar wiettich earmtlik klaed,<br/>
Biloek ús gea, ’t wâld húvre—sêft oer ’t paed<br/>
Mids dripkjend beamte gyng in frjemde trêd.
</p>

<p class="stanza">
Dead’s amme loek oer ’t wâldrom gear, en têd<br/>
Joech ’t beamt him del nei d’ âlde groun, as waerd<br/>
Hjar woartel wjirm-toknage; yn ’t dompich skaed<br/>
Forstoar it biidzjende iere nôt-sie rêd.
</p>

<p class="stanza">
Det seach frou Frigga drôvjend oan: hja hat<br/>
It blomte en ’t nôt en simmer’s ljochtloft djûr<br/>
En striidt tsjin dûnkrens dy’t de tier fortart—
</p>

<p class="stanza">
Ho brocht hja glâns! By ’t skriemen fen Natûr<br/>
Berne ûnder loft fen griis en drouwend swart<br/>
In laitsjend famke, in stjerre yn ’t Hjerst-bistjûr.
</p>

</div><!--end chapter-->

<div class="chapter">

<h3>XV.</h3>

<p class="poem">
Der gyng in feint yn wémoed d’ ierde roun.<br/>
Hy libbe yn stiltme, in prins yn ienlikheit<br/>
Dy’t inkeld God syn langst en ljeafde seit<br/>
En nea geniet noch treast fen eagen woun.
</p>

<p class="stanza">
’t Beamt rûze fen syn leed; de streamen roun<br/>
Gyng sêft syn stille winsk nei d’ Ivichheit<br/>
Dy’t him hjar ljocht ûntkearde en nimmen seit<br/>
Hwerta syn lot fier fen hjar Mem-boarst woun.
</p>

<p class="stanza">
Ien dei—de wyn wier moarmljend yn it reid,<br/>
De himel striele en ’t wâld hie rêstme woun,<br/>
Kaem nei him, biidzjend nêst it wide, in breid<br/>
Hwaens ljochtsjend each syn siele yn iiv’gens boun—
</p>

<p class="stanza">
Ien gloed wier ’t gea, ien júbling en ien liet<br/>
By ’t sjen fen Brêgeman en Breid fen d’ ierd.
</p>

</div><!--end chapter-->

<div class="chapter">

<h3>XVI.</h3>

<p class="poem">
Prinsesse fen myn keningsdream! De kroan’<br/>
Striel’t yn dyn hier, in stjerre yn jountiidsloft—<br/>
Ho ljocht dyn klaed! Ik sjuch yn iiv’ge noft<br/>
En blide tank dyn swide heech-steat oan.
</p>

<p class="stanza">
Dû komst en giest stil nigend nei de troan’<br/>
Fen my, dyn foarst en tsjinner, boud. In skoft—<br/>
Den rûzet bliid in great muzyk-geroft<br/>
En fiere sang by stimm’ge oargeltoan.
</p>

<p class="stanza">
Dit is dyn dei, prinsesse fen myn hert!<br/>
En hiel dit gea is júbljend fen ús sang<br/>
Nou’t foar dyn laitsjend each elts soargjen stjert.
</p>

<p class="stanza">
En glimkjend sitst en tinkst en mymrest lang<br/>
Wylst hiel de wrâld ien swiet muzykjen heart<br/>
Fen mear as ierdske en ivich-tankbre klang.
</p>

</div><!--end chapter-->

<div class="chapter">

<h3>XVII.</h3>

<p class="right">
<i>25 Nov.</i>
</p>

<p class="poem">
Det ik dizz’ dei stil nêst dy wêze mei<br/>
En nêst dyn foet de blide tiid oertinke,<br/>
Hwaens glânz’ge ûren dy yn d’ eagen blinke<br/>
Ta wytging fen in iere moarntiids-dei.
</p>

<p class="stanza">
Mocht ik in ljeave ús rizend ryk ûntsinke,<br/>
De fûlste smert stoar yn mylde oantins wei;<br/>
Al sjugge wy dizz’ skieding trienjend nei,<br/>
Wy witte, in iiv’ger dei mei oer hjar blinke.
</p>

<p class="stanza">
Liz, ljeaf, dyn hân yn mines—sjuch dizz’ dei<br/>
Hja is in stjerre yn ’t joun-swirk fen de hjerst,<br/>
En silvren glâns spraet oer ús feil’ge wei.
</p>

<p class="stanza">
Nou gean wy sterk togearre; yn striid en rêst<br/>
For ivich ien, eft God de wijïng sei<br/>
Dy’t oan mankoar ús knotte, hillich-fêst.
</p>

</div><!--end chapter-->

<div class="chapter">

<h3>XVIII.</h3>

<p class="poem">
Wy bin de prinsen fen it Fryske gea,<br/>
Oermoedich, soun en jong; ús wille is tige—<br/>
De fammen biidzje ús liet yn ept’ge rige<br/>
En ’t noegjen fen ús nocht forjitt’ se nea.
</p>

<p class="stanza">
Loaits ho’t, oerwoun, de tiden for ús nige!<br/>
By ús great kommen flechte bang de Dea;<br/>
’t Ljocht striel’t ús d’ eagen út—en dochs, myn ljea,<br/>
Ien ljeafste heimnis bleau aloan forswige:
</p>

<p class="stanza">
Ik bin de prins fen ’t wâld, bistjûr de weagen<br/>
En al de loften gean nei myn bliid nocht;<br/>
Ik riisde as Baldur, mar wier sjend fen eagen.
</p>

<p class="stanza">
Blyn hie ’k in kening west; nou hat it ljocht<br/>
My laet, dêr’t nei myn gean dyn loaitsen seagen,<br/>
En ’k wit my lyts en feal en earm bitocht.
</p>

</div><!--end chapter-->

<div class="chapter">

<h3>XIX.</h3>

<p class="poem">
Wit det ik lijde. Mennich iens’me jounen<br/>
Ha ’k stúnjend stien foar ’t finster oer de wei:<br/>
Nin ien dy’t kaem. En wer forstoar in dei<br/>
En húvrjend moast ik gean nei nacht hjar stounen.
</p>

<p class="stanza">
En ienlik laei ik del en mymre nei<br/>
Oer ’t bange wûnder fen de sliep—wer rounen<br/>
Der húvrings oer myn wirge lea—wer wounen<br/>
Nachts wriggen al myn krêft yn dwylsin wei.
</p>

<p class="stanza">
Mar einlings—wûndre tiid!—sei ien my sêft:<br/>
„Ik hâld fen dy.” ’k Haw gûld do’t ljeavjende eagen<br/>
Sêft ljochten yn myn siel mei wijde krêft.
</p>

<p class="stanza">
De tsjoen tobriek. Sûnt waerd ik goed; sûnt seagen<br/>
Myn dreamen ljocht. Hja tiden op dyn trêft—<br/>
Noust komd bist, bliuw, yn boun tsjin niid en ljeagen.
</p>

</div><!--end chapter-->

<div class="chapter">

<h3>XX.</h3>

<p class="poem">
Hoar giet it jountiids-let oer jounge groun.<br/>
Hiel dizze simmer-dei ha ’k bodde; d’ ierde<br/>
Dreau my ta wirk; ’k mocht der gjin stoun fen skiede<br/>
En meanend, swyljend, rispjend gyng ik roun.
</p>

<p class="stanza">
In kenings-nocht! Ik skrepte yn ’t ljocht; ik woun<br/>
Myn holle in krâns fen hea en kûkúts-blommen;<br/>
’t Swit dripte my; ik haw gjin tiid fornommen—<br/>
Nou rêst ik hwet, hwent noegjend komt de joun.
</p>

<p class="stanza">
En yn dit jountiids-let is wûndre wille,<br/>
In nocht sa great, det ik forstean ’t hast net;
</p>

<p class="stanza">
Myn hannen, sêft fen jounich ljocht oertrille,<br/>
Bin fâlde en gear, en ’k jow my ta gebet:
</p>

<p class="stanza">
En tinkljend, twinkljend klinkt it, stil yn ’t stille:<br/>
„Wêz groete, ljeafste”, it hillich jountiids-let.
</p>

</div><!--end chapter-->

<div class="chapter">

<h3>XXI.</h3>

<p class="poem">
’k Tink oan ús Twiizler tún. Dêr giet de glâns<br/>
Bliid triljend oer de rûzge swiere blêdden;<br/>
De deiwyn dounset sêft mei lichte trêdden<br/>
De ljochte seamen fen de boskjes lâns.
</p>

<p class="stanza">
Stil niget roaze-blomte yn sinn’ge bêdden<br/>
En bledtsjes sige del ta roaze-krâns;<br/>
Sims fiert de wyn hjar súntsjes mei, dy’t gâns<br/>
To núndrjen wit fen krûd en praetske blêdden.
</p>

<p class="stanza">
En lange gerzen bûge sêft en soeije<br/>
Omheech, omleech, al nei’t de sigen ’t wol,
</p>

<p class="stanza">
En sinne-blinkjes glimkje stil en djoeije<br/>
D’ âld apel-beam fen douns en maitiid fol,
</p>

<p class="stanza">
En ús foriene sielen dreame en bloeije,<br/>
Elts nei hjar aerd, eft God hjar heechtiid wol.
</p>

</div><!--end chapter-->

<div class="chapter">

<h3>XXII.</h3>

<p class="poem">
’t Ljocht dounse foar ús fiet, dêr’t moss’ge groun<br/>
Us stille trêdden heinde. In moarntiids-sigen<br/>
Oerloek it grien; ’t leaf oan de ting’re twigen<br/>
Song rûzjende it bliidste boadskip roun.
</p>

<p class="stanza">
Ien timpel wier it wâld. Ik seach de rigen<br/>
Fen ’t rûzich beamte as pylders stean, sterk, roun;<br/>
Dêrta it leaf ien libjend tek, oerwoun<br/>
Fen himel-gloede oer ’t wûndre boun fen twigen.
</p>

<p class="stanza">
In blanke flinter flodd’re; in fûgel song.<br/>
Yn iep’ner delte laei in glânzich wetter:<br/>
Dêr ha wy stil yn rykste mymring stien.
</p>

<p class="stanza">
En ’k wist, de moarn wier great, mar ús siel’ fong<br/>
Yet klearder glâns en koe de himel better,<br/>
En seach hwet heimnis bleau for eltsenien.
</p>

</div><!--end chapter-->

<div class="chapter">

<h3>XXIII.</h3>

<p class="poem">
Foar ús de sé fen einleasheit, hwaens weagen<br/>
Forswolgje hwet hjar glâns bitrout. In wyld<br/>
Frjemd liet riist út hjar djip; hjar wiksljend byld<br/>
Wearspeeglet ljocht en dûnkrjend yn ús eagen.
</p>

<p class="stanza">
Mem Sé, sims ljeave ik dy mei lieten myld,<br/>
Sims húvre ik astû riisdest yn dyn fleagen<br/>
En stoarmich rôpst: dyn wylde feinten teagen<br/>
Fel driigjend op my yn en ’k hie gjin skyld,—
</p>

<p class="stanza">
Aloan wier ’k bang for dyn forwoed’ne krêft<br/>
Al hie ’k mysels ek sterk; dyn iiz’ge wiette<br/>
Bifrear myn dreamen en myn tinz’ne trêft,
</p>

<p class="stanza">
Mar hjoed, Mem Sé, omstoarmje ús lûd, en litte<br/>
Dyn dreamen ús oerrûzje,—stil en sêft<br/>
Scil wy, forboun, ús dochs dyn masters witte.
</p>

</div><!--end chapter-->

<div class="chapter">

<h3>XXIV.</h3>

<p class="poem">
Mids minsken giet in glâns fen foarstlikheit<br/>
Us blinkende eagen oer. Hwent kenings-eare<br/>
Waerd ús biskern: nin ien scil ús ûntkeare<br/>
Hwet yn syn siele oan skat forhoalen leit.
</p>

<p class="stanza">
Us ljochtsjend antlit scil gjin skaed forneare,<br/>
Gjin leed scil mear bistean, as ús stim seit<br/>
It blide wird fen hope en hearlikheit—<br/>
Faek scil ien, as nei ’t ljocht, nei ús him keare:
</p>

<p class="stanza">
Sa jaen wy troanjend goede ginst en seine<br/>
En ’t ljocht scil om ús seale yn streamen gean,<br/>
En blomkje scil ’t dêr’t wyldernissen leine—
</p>

<p class="stanza">
Wy hawwe God ús libben’s ynlikst bean,<br/>
En Hy joech Ljeafde yn ivichheit, nea eine,<br/>
Hwaens stille geasten glimkjend oer ús stean.
</p>

</div><!--end chapter-->

<div class="chapter">

<h3>XXV.</h3>

<p class="poem">
Meist sitte yn ’t glânzgjen fen midsimmer-sinne.<br/>
De hannen gear, stil dreamende dyn liet<br/>
Det skielk myn ear yn silvren lûd oergiet,<br/>
Wylst oer dyn hier de wiffe sprankels rinne,
</p>

<p class="stanza">
Ef meist by jounlocht oer de griizjende ierd’<br/>
Yet keiner hearlikheit en myldens winne<br/>
—In lette blom, hwaens knoppen iepen binne,<br/>
As eltse plant yn dau to slomjen stiet—
</p>

<p class="stanza">
Aloan leit oer dyn antlit klearder glâns<br/>
As himel’s tûznen sinnen tsjoene kinne<br/>
En giet in keiner ljocht dyn eagen lâns.
</p>

<p class="stanza">
Dochs bûg ik, dit oertinkend, net, mar binne<br/>
Myn tinzen greatsk en weevje in liete-krâns<br/>
As rykste lean, fen ’t rykste hert fortsjinne.
</p>

</div><!--end chapter-->

<div class="chapter">

<h3>XXVI.</h3>

<p class="poem">
Licht is it liet det stille wémoed neamt<br/>
En drôvich dreamt fen tiden, ier-forgiene,<br/>
En op yen tastreamt mei syn lûd, en ’t iene<br/>
Djippe iivge leed yn stille rou fordreamt;
</p>

<p class="stanza">
Licht eltse sang dy’t, nei’t se wiksljend streamt,<br/>
Fen ljeafde swiets en sûrs yn hjar foriene,<br/>
Det, hwa’t it lêze, yn stille mymring miene<br/>
In heger geast hie d’ egen fieling neamd—
</p>

<p class="stanza">
Mar swier wier ’t liet my faek det júblje woe<br/>
En optein sjonge en altyd simmersk wêze,<br/>
Wylst yn folsleine nocht neat dûrje koe;
</p>

<p class="stanza">
Mar dy oanskôgjend kin ’k my net bilêze<br/>
En ’k moat dy fen myn blidens sjonge, as scoe<br/>
Der oan fornoeging ein noch dea mear wêze.
</p>

</div><!--end chapter-->

<div class="chapter">

<h3>XXVII.</h3>

<p class="poem">
’k Haw langst nei dy, myn ljeafste, in langst as wyld<br/>
By ’t hjerstmis riist yn ’t ryk fen skûm en weagen,<br/>
Dêr’t silvren kobben roppe yn eangst, en fleagen<br/>
Forwoed’ne wyn toropje it himel-byld.
</p>

<p class="stanza">
’k Bin opstoarme yn de striid en sûnder skyld<br/>
Ha ’k sterk myn fijnen stien. Ik wist dyn eagen<br/>
My ljeavjend dêr’t ik teach; de goud’ne reagen<br/>
Fen kenings-ljeafde oerdizenen my myld.
</p>

<p class="stanza">
Ik stoarme en stried; ik woun—nou rêst ik út,<br/>
En freedsum bûgt it jounbeamte om my hinne<br/>
En sêft is ’t moas en ’t streamke rûzet fyn....
</p>

<p class="stanza">
Hwet bist noch fier! ’k Forjit èn rêst èn bút,<br/>
En ’k lit it hoars wer rêd en rêdder rinne<br/>
En, hjit fen langst, wol ’k iivrje mei de wyn.
</p>

</div><!--end chapter-->

<div class="chapter">

<h3>XXVIII.</h3>

<p class="poem">
Ho ha de wize dichters ’t goed forstien!<br/>
De minsk’ne ljeafde, in bern fen stjerlike ierde,<br/>
Riist nei Godsels omheech; hjar dreamen liede<br/>
De himel yn, hjar is gjin seine ûntgien.
</p>

<p class="stanza">
De sill’ge fjilden biidzje en leanje eltsien<br/>
Dy’t ljeafde for syn âlden siert; hja biede<br/>
Him swietste frede en rêst, hjar wjittrings skiede<br/>
De soarch fier fen syn paed, fen glâns oergien.
</p>

<p class="stanza">
Hwaens each syn frjeonen ljeafde biedt, hwaens boarst<br/>
Hjar skûl is tsjin de stoarm dy’t elts oerkomt,<br/>
Scil ’t werwoun Paradys hjirnei oanskôgje—
</p>

<p class="stanza">
Mar hwa’t himsels alhiel syn breid jaen doarst,<br/>
Him draecht de ljeafde oer fierste wrâld’ne romt<br/>
Nei hwer’t Gods egen timpel-skoarren bôgje.
</p>

</div><!--end chapter-->

<div class="chapter">

<h3>XXIX.</h3>

<p class="poem">
In silvren boat det oer de weagen driuwt<br/>
Nei hwer’t it himel-ljocht fen goud’ne sinne<br/>
It wiid birint—de wyn fen goad’ne minne<br/>
Dy bliest it foart, wylst goad’ne laits ’t oerwiuwt—
</p>

<p class="stanza">
Sa driuwklet ek myn sang fen my fendinne<br/>
Op tiid’ne en romte’ sé dy’t sinkt en kliuwt,<br/>
Mar ivich scil hja siikje it ljocht det bliuwt,<br/>
Al scoe net ien syn gloed mear skôgje kinne.
</p>

<p class="stanza">
In boat, det stjerliken mei menn’ge skat<br/>
Utristen for in hill’ge skut-goadinne<br/>
Dy’t oer de weagen stjûrt hjar deistich lot,
</p>

<p class="stanza">
Net oars myn liet, det ’k soarchsum en allinne<br/>
Mei grien en roazen útrist haw en det<br/>
Ik driuwklje lit nei dyn trochlofte sinne.
</p>

</div><!--end chapter-->

<div class="chapter">

<h3>XXX.</h3>

<p class="poem">
Ik wit in plak dêr’t mank swietrokich krûd<br/>
De roaze bloeit en ’t reid in moarntiids-wize<br/>
Neinúndret, as, fen ljochte dauwe oerdize,<br/>
D’ omkrânse wjittring lústret, fyn fen lûd;
</p>

<p class="stanza">
Wyld fûgelt floitet dêr; de jouns komt stil<br/>
In skruten hart det effen drinkt—den rize<br/>
Allinken tûz’nen stjerren, oer de lizen<br/>
Giet fen de wyn in lêste en sêftste ril:
</p>

<p class="stanza">
Dêr scil ’k dy moetsje en toevje scil wy dêr<br/>
Oant d’ elfen komme en dounsje nei de mjitte<br/>
Fen ’t greate gean fen sé en ierde en stjer.
</p>

<p class="stanza">
Heil Oberon! Hy scil ús net forjitte:<br/>
Midsimmer-nacht siichde oan—my tinkt, ik hear<br/>
Fyn swiet muzyk, dêr’t wy syn komste út witte.
</p>

</div><!--end chapter-->

<div class="chapter">

<h3>XXXI.</h3>

<p class="poem">
In sâlte wyn waeit op tsjin ’t dún. De loft<br/>
Is bleek as pearel-glâns; troch lichte dize<br/>
Silvret it sinljocht del. En stil forgrize<br/>
Fordreamt de sé dit freedsum middei-skoft.
</p>

<p class="stanza">
In knyntsje boartet bliid; yn stille nocht<br/>
Dounsje twa bûnte flinters, dream-bitize;<br/>
In rûp krûpt stadich fierder. Sêft forrize<br/>
De stille wizen fen it sé-geroft.
</p>

<p class="stanza">
Is ’t net myn stim dy’t dy myn dreamen seit?<br/>
’t Lûd is myn siele hiem. En ’k wit, it wide<br/>
Draecht fen myn ljeafde in sêfte wytging oan—
</p>

<p class="stanza">
Hwent beide ljeafde en sé is ivichheit:<br/>
O lústrje hjar den hwet ik dream, it blide,<br/>
En lústrje it yn myn egen tinzen-toan!
</p>

</div><!--end chapter-->

<div class="chapter">

<h3>XXXII.</h3>

<p class="poem">
Sa’t nou millioenen for de iiv’ge rjuchten<br/>
Sterk stridend stean, dreaun fen in iizren plicht,<br/>
Gearkringend om Gods hill’ge findels, ticht<br/>
En sterk tsjin hwa’t, forflokt, net goed-dwaen mòchten:
</p>

<p class="stanza">
Sa’t hja, swier bûgd geand ûnder ’t mêdzjend wicht<br/>
Fen iivge striid en eangst, dochs machtich witte,<br/>
Gods glimkjende ingels scil hjar siele oerjitte<br/>
Mei seine en himel-frede, swiet en licht:
</p>

<p class="stanza">
Sa ik, dy’t mids it weage-glinstrjend Fryske gea,<br/>
Fen tûz’nen ien, de heitlânske idealen<br/>
Hanthaevnje tsjin forfal fen jeld en dea,
</p>

<p class="stanza">
Wylst by de kriich tsjin ús forâldre kwalen<br/>
Dyn siel my sterk bisteevget, det ik nea<br/>
Forslopje scil yn striid for folts en tale.
</p>

</div><!--end chapter-->

<div class="chapter">

<h3>XXXIII.</h3>

<p class="poem">
Do ’k dy oanskôge koe ’k dy as myn breid,<br/>
En ’k tanke God, al hie ’k dy neat noch frege,<br/>
En ’k wist, al nei’t de tiid ús lok forhege,<br/>
Wy ha mankoar al kend yn ivichheit.
</p>

<p class="stanza">
Gjin liet det ik dy mymrjend sjong, ef ’t leit<br/>
Al tiden yn myn herte, en ’t wachte it hege<br/>
Det hiel myn siel’ sêft streake en forwege<br/>
Fen wille om ’t wersjen fen hjar iiv’ge breid.
</p>

<p class="stanza">
Twa stjerren, sjittend troch de jounske loft,<br/>
Sims fen in wolken skaet, den klear togearre<br/>
De rounte oerstrieljend mei hjar blanke noft,
</p>

<p class="stanza">
Net oars ek wy, dy’t jeldzje noch forstjerre<br/>
Mar ivich bin en jimmer ’t swiet geroft<br/>
Fen Goades weld’ge sfearen rûzjen hearre.
</p>

</div><!--end chapter-->

<div class="chapter">

<h3>XXXIV.</h3>

<p class="poem">
Ik riisde, in blom yn skaed fen ivich wâld;<br/>
Swiersettich wier de stream en drôf it beamt,<br/>
By tiden kaem de wyn en rûze frjemd<br/>
En reage yn hjerst’ge tûken, skurf en âld.
</p>

<p class="stanza">
Yn wiette en diiz’gens woechs ik op, myn wrâld<br/>
Forflokkend om syn twiivlichheit. Myn siel<br/>
Woe ljocht en longre nei ien inkle striel,<br/>
Mar ’t bleau mar skaed en ’k húvre en ’k waerd kâld.
</p>

<p class="stanza">
Mar ear’t ik stoar krong op in lije dei<br/>
Ryk blinkend ljocht troch ’t weevljend leaf; de wyn<br/>
Wier soel en fierde in rook fen wûnders mei,
</p>

<p class="stanza">
En ’t timpre ljocht foel ’t herte sêftkes yn,<br/>
Ien súvre pracht fen goud. En hiel dizz’ dei<br/>
Stean ’k blinkend yn myn ljochtens, blank en fyn.
</p>

</div><!--end chapter-->

<div class="chapter">

<h3>XXXV.</h3>

<p class="poem">
Ik bin de stream, it spoekich berchtme ûntdreaun<br/>
Yn keamers, drôf en driigjend, as fen stoarnen;<br/>
Griis-skomjend âllet er syn stoarm’ge toanen<br/>
Er kroan’t en klaget, wyld fen skaed oerweaun.
</p>

<p class="stanza">
Hy boarret paed mank ’t wâld: dy libb’ne kroanen<br/>
Weargâlje fen syn sang. It timpre gleon<br/>
Siicht twirjend del... for ’t earste hat er preaun<br/>
De ljochte blankens fen de himel-troanen.
</p>

<p class="stanza">
Nou streamt yn leger oard mids krûd en blommen<br/>
Dy berchrivier en bynt al dijende yn,<br/>
As wier mei ’t ljocht ek rêst en mymrjen kommen.
</p>

<p class="stanza">
Skielk laitsjend yn de koel’re sinne-skyn<br/>
Oerdreamt er glimkjend ho’t syn weagen skommen<br/>
Yn ’t grize lân fen berte, lang forlyn.
</p>

</div><!--end chapter-->

<div class="chapter">

<h3>XXXVI.</h3>

<p class="poem">
Dû ljeaf, foarstinne, mylde dreamster, breid,<br/>
Ho scoe ’k dyn wêzen op it bêst bineame?<br/>
Ik lit myn sêftste wirden sjongsum streame<br/>
Nei’t moarn en dei en joun syn glinstring leit.
</p>

<p class="stanza">
Ast riist yn moarntiids-steat sjongt beamte en reid<br/>
Dy ’t keninklike liet; de wjitt’ring-seame<br/>
Bloeit wei yn blomte en dreamt syn swietste dreamen<br/>
En wit it neij’rjen fen dyn foarstlikheit.
</p>

<p class="stanza">
Tomiddei, as de loft fen ljochtens tilt<br/>
Sitst dreamend mids dyn simmersk hûs, dyn eagen<br/>
Ljocht as de laits dy’t oer de keamer trill’t.
</p>

<p class="stanza">
Mar jouns by ’t neiljocht fen de lêste reagen<br/>
Bûgst oer my as de breid, dy’t mei my fielt<br/>
Ho’t silligens ús siicht út goad’ne eagen.
</p>

</div><!--end chapter-->

<div class="chapter">

<h3>XXXVII.</h3>

<p class="poem">
In iepen mêd mei stâllen brún en heech<br/>
Mei blomte, lyts fen blêd en giel fen herte,<br/>
Mei griene raeijen dy’t ta sie hjar sette,<br/>
Forjit-my-net yn fûrge en delwâl leech,
</p>

<p class="stanza">
Mei lûde ljurke-sangen, nea forgetten,<br/>
Fen migge-gûd it bûnt en bliid forweech,<br/>
Mei ’t galmjend lûd út toerren, fier en dreech,<br/>
Fordrifkjend eltse tins fen ierdske smerte:
</p>

<p class="stanza">
Net oars myn siel, dy’t simmersk-sintsjend leit<br/>
Wylst fen dyn ljeafde in goudne glâns s’oerstrielet,<br/>
En dimm’ne wyn dyn langstme lústrjend seit,
</p>

<p class="stanza">
Dy’t yn hjar sêfte dreame-tsjoen yet prielet<br/>
As hiel dit laech yn ’t grêf forgetten leit,<br/>
Dy’t ivich stiet, fen Ljeafde aloan skewiele.
</p>

</div><!--end chapter-->

<div class="chapter">

<h3>XXXVIII.</h3>

<p class="poem">
In boat gliidt súntsjes oan de marwâl lâns;<br/>
De earnstge wylgen glânzgje yn silvren ljocht;<br/>
’t Is ’t ljeave sté det my fornoeging brocht<br/>
Dêr’t ik to dreamen laei yn simmer-glâns.
</p>

<p class="stanza">
En ’k haw in helt my tocht dy’t stins en skâns<br/>
Twong nei syn wil; in kening ha ’k my tocht,<br/>
Dy’t, earnstich, from it hillich krús-grêf socht,<br/>
In skalt, it hier omwoun mei klimmer-krâns—
</p>

<p class="stanza">
Ryk wier ik hjir by silvren wylg’ne dream<br/>
As sêft in sigen my oer ’t antlit roun,<br/>
En yn it reid biskûle in fûgel song.
</p>

<p class="stanza">
Mar dreamde ik menn’ge dream oan mantel-seam,<br/>
Nea ealge ik det ik iens in ljeafde foun,<br/>
As nou myn stille siel ta júbling twong.
</p>

</div><!--end chapter-->

<div class="chapter">

<h3>XXXIX.</h3>

<p class="poem">
Nou lit ús sile oer Fryslân’s marr’ne wiid<br/>
En lit it boat troch brûs en weagen sjitte,<br/>
En lit de sinne ús lokk’ge holle oersnjitte<br/>
Mei glinsters, ljocht as simmer’s blanke tiid;
</p>

<p class="stanza">
Nou lit de wyn sêft rounje it seil, en litte<br/>
God’s sigens ús omstreakje, en roken swiid<br/>
Fen himelblomt ús meifiere yn hjar bliid<br/>
En loftich gean, det wy ús Sneinsbern witte!
</p>

<p class="stanza">
Ho blau de loft yn libb’ne spegels sjoen!<br/>
Ho blank it wolken-flues! En reid-omrânne<br/>
Leit, bûnt fen blomte, in pôlle yn simmer-tsjoen—
</p>

<p class="stanza">
Nou lit ús sile, ien mei de gloed, dy’t lannen<br/>
En mar oerwiuwt, ús dy’t de simmer woen’<br/>
Al leit hiel d’ierde yn Deâ syn rust’ge bannen.
</p>

</div><!--end chapter-->

<div class="chapter">

<h3>XL.</h3>

<p class="poem">
Mem Fryslân noeget ús weroan oan ’t hert!<br/>
Sêft kaem hjar lûd ús ta, towyl de weagen<br/>
By ’t Skeveningske strân it wide oer teagen<br/>
Mei ’t liet det ivich rûz’t en nea forstjert.
</p>

<p class="stanza">
Wy folgje it fier ljocht fen hjar mymrjende eagen,<br/>
Wy folgje en ’t is ús goed. Us siele heart<br/>
Fier efter silvren kym in tsjoenend let:<br/>
Mem Fryslân’s klokken, liedende oer de weagen.
</p>

<p class="stanza">
Farwol nou, blikkrjend sân mei dunen blank!<br/>
Jim weagen, sjong ús ’t lied ta ôfskie ta,<br/>
Dû himel, jow dyn goede blauwe seine.
</p>

<p class="stanza">
En lûder rûz’t de fiere silvren klank:<br/>
Gean mei, gean mei! De kimen glânzgje sa:<br/>
Mem Fryslâns laits! Nou wol it sangen reine!
</p>

</div><!--end chapter-->

<div class="chapter">

<h2>LIETEN FEN LIONEL.</h2>

</div><!--end chapter-->

<div class="chapter">

<h3>I.</h3>

<p class="poem">
Ho leit it fjild sa stil... Biferzen mieden,<br/>
Wyt-glinsterjend fen silvren rym, en stiif,<br/>
Dy kreakje dêr’t ik gean. It winter-wiif<br/>
Hat, fier fen iiz’ge troane, wâld oer d’ ierde.
</p>

<p class="stanza">
Ho falt it ljocht sa gril! De wolkens bliede<br/>
Mei streamen rea út hjar forstive liif:<br/>
In winter-dei stjert ier. As earm geriif<br/>
Barnt út in stâlle in ljocht, en klokken liede.
</p>

<p class="stanza">
Hjir op dit ienlik mêd, yn jounske strielen,<br/>
Stean ik to dreamen by hwet blanke skiep,<br/>
Ien leit der nêst myn fiet, as koe it fiele<br/>
Myn kleare dream, en rêst yn fromme sliep.
</p>

<p class="stanza">
Nou tinke om dy! De moanne riist allinken<br/>
En ’k sjuch de sinne oer ’t sniewyt doarpke sinken.
</p>

</div><!--end chapter-->

<div class="chapter">

<h3>II.</h3>

<p class="poem">
Hwet wie de jountiid skier en wiet to fielen,<br/>
Do’t ik yet ienlik gyng, fen hoopjen sêd;<br/>
Yn ’t giele moas sonk wirch myn swiere trêd,<br/>
Ik bea om rêst for myn fordoarme siele.
</p>

<p class="stanza">
De blêdden riss’len nêst my, stadich, têd,<br/>
Wolkens fen leaf, nea glânzgjende yn de strielen;<br/>
Ik seach de geasten dy’t myn lieten stielen,<br/>
Bigearte en Dea, dêr dounsjen, wyld en rêd.
</p>

<p class="stanza">
In fiere stream moarmle op syn greatske paden,<br/>
Dy’t nea net swige en nearne yn ’t neat fordwoun—
</p>

<p class="stanza">
En nêst my húvren wiete, núvre skaden<br/>
Towile it leaf him ta myn deakrâns’ woun,
</p>

<p class="stanza">
Mar nearne it blomte wyt, en nea de saden<br/>
Dêr’t sjongsum ’t wiet omhegen riisde en roun.
</p>

</div><!--end chapter-->

<div class="chapter">

<h3>III.</h3>

<p class="poem">
Mar om dyn holle wier in krâns’ dy’t ljochte,<br/>
En oer dyn antlit laei de glâns fen rêst;<br/>
Sa gyngst myn grize leanen troch, en nêst<br/>
My stiest, en seinest my, de hjerst-bitochte.
</p>

<p class="stanza">
Myn dreamen, dy’t aloan dyn eagen sochten,<br/>
Binne yn dyn wijinge op hjar rykst en bêst,<br/>
En glânzgje fen in wûndre glâns, dy’t fêst<br/>
Dyn mylde loaitsen oer hjar earmens brochten.
</p>

<p class="stanza">
Ik wier in bern det troch de hjerstjoun roun,<br/>
Yn bidlersklean, de koartsgloede op de wangen;
</p>

<p class="stanza">
Dou kaemst, in prins sa ryk, yn seine stoun<br/>
En twongst it sike bern om liet en sangen—
</p>

<p class="stanza">
En mijen song it, sòng ’t: fen ien dy’t foun,<br/>
Fen ien dy’t joech hwernei it tiden lange.
</p>

</div><!--end chapter-->

<div class="chapter">

<h3>IV.</h3>

<p class="poem">
Myn ljeafde is lyk in liet fen lûde weagen,<br/>
Dy’t rûzje en gûle yn twiljocht fen ’e nacht,<br/>
As wiffe twinkelglâns fen silvren pracht<br/>
Bevet oer ’t wiet, yn freedsum-wite reagen.
</p>

<p class="stanza">
Dou bliuwste en stieste as stien, dy’t fûle fleagen<br/>
En gjalpen brekt, en d’ earme deadeklacht,<br/>
Dy’t út de weagen riist, net heart, en ’t ljacht<br/>
Det oer hjar wier, biachtet lyk in ljeagen.
</p>

<p class="stanza">
Myn ljeafde tinkt: in jountiidsfûgel klaget,<br/>
Dou biste it wâld, hwertroch ienlûdich-sêft<br/>
In rûzjen giet, as sinne dûkt en ’t daget.
</p>

<p class="stanza">
O ljeavje my, en jow my treast en krêft!<br/>
...Dou lakest súntsjes eft myn leed dy haget,<br/>
En om myn wente rint sa’n wide grêft...
</p>

</div><!--end chapter-->

<div class="chapter">

<h3>V.</h3>

<p class="poem">
De Maitiid kaem: ik haw myn keamer sletten,<br/>
Hwent mei de minsken gyngste en glimkest, bliid;<br/>
For my wier ljeafde dea en hiel de tiid<br/>
Do’t alles nij waerd neffens iiv’ge wetten.
</p>

<p class="stanza">
It jier waerd ryp, en oan de jounloft bletten<br/>
De wolkens roazich-rea; de wrâld stie swiid<br/>
To prieljen yn it pronkjend ljocht—en Niid<br/>
En Hate en Hjerst haw ik earst do forgetten.
</p>

<p class="stanza">
Oktober glimke kâld, myn ljeafde bloeide<br/>
En woechs al krêft’ger tsjin it friezen yn,<br/>
Hwent yn dyn eagen fielde ik fjûr, det gloeide.
</p>

<p class="stanza">
Nou soargje ik skielk for dy, en d’ iizge wyn<br/>
Wykt krêftleas for de moed, dy’t yn my groeide;—<br/>
It dûrret lang, ear’t ik dyn ljeafde fyn.
</p>

</div><!--end chapter-->

<div class="chapter">

<h3>VI.</h3>

<p class="right">
<i>Ruth, I 20.</i>
</p>

<p class="poem">
Seit men: „Hy komt, de Kening fen dyn dreamen,”<br/>
Den bin ik dagen bliid, en hoopje, en lij.<br/>
Ik gean yn Ljocht, om’t ik myn tinzen wij<br/>
Oan Him, en bid, en wit gjin lûd to neamen.
</p>

<p class="stanza">
Dou gieste en sjuchst my oan—dou giest foarby;<br/>
Ik doarmje moedleas by myn wâlde-seamen,<br/>
En hear dyn lûd yn ’t rûzjen fen ’e streamen,<br/>
En dream fen dy, wylst ik de minsken mij.
</p>

<p class="stanza">
En seit in frjeon den skielk, meilydsum, mijen:<br/>
„Dyn lot is wrang, en keal dyn koarte tiid<br/>
Fen tsjoede hope en ljeafde en earmtlik lijen,”
</p>

<p class="stanza">
Den stean ik rjucht, en laitsje d’ eagen bliid:<br/>
„Neam my Naomi, Mara net. Myn swijen<br/>
Is inkeld lok: ik leau, al swalkje ik wiid.”
</p>

</div><!--end chapter-->

<div class="chapter">

<h3>VII.</h3>

<p class="poem">
Dou waerdst my einleas ljeaf: ik koe dy neame<br/>
Mei noegjend liet yn d’ ûre fen myn dea,<br/>
En nêst dy gean oer greide en neaken gea,<br/>
En fen dy skaet, dochs ivich fen dy dreame.
</p>

<p class="stanza">
’t Is wier, dou bist gjin bern, det by de streamen<br/>
Fornoege djoeit om blommegiel en -rea,<br/>
Gjin faem, dy treastgje wol myn treastleas wea,<br/>
Dou bist gjin geast by poarpren wolkenseamen...
</p>

<p class="stanza">
Hja neame dy gewoan, en my hwet bjuster:<br/>
Hja binne ûnwiis, en for myn langjend each<br/>
Bloeit der in ljocht, en wykt it deade-tsjuster.
</p>

<p class="stanza">
O ho’t de wrâld mei al hjar witnis leach!<br/>
Dou bist sa treastlik lyk in ljeave sister,<br/>
In blom sa myld, sa wiksljend as in weach.
</p>

</div><!--end chapter-->

<div class="chapter">

<h3>VIII.</h3>

<p class="poem">
Kom mei my, kom! De wirge minsken teagen.<br/>
Sêft giet de wyn oer ’t leaf en laket stil,<br/>
It wetter rûzet sêft, in tear getril<br/>
Fen silvren glâns gliidt oer de rêst’ge weagen.
</p>

<p class="stanza">
Ik hear gjin inkeld liet, gjin lûd det skril<br/>
De frede brekt, en tink om dream noch ljeagen;<br/>
Ik sjuch dy djip yn dyn fortreastgjende eagen,<br/>
Eft nea de nocht fen ljeavjen eingje scil.
</p>

<p class="stanza">
Dou bist sa goed, en scilst mei ljeafde heare<br/>
Hwet ik dy freegje, bliid en stil bidêst,<br/>
En scilst fen my gjin ûnwier wird bigeare.
</p>

<p class="stanza">
Ik siet en skriemde stil, mar ’t hat my west,<br/>
Do’t ik dy seach, as koe ’k myn wea forneare;<br/>
Kom mei my, kom, nou’t d’ ierde glimkjend rêst.
</p>

</div><!--end chapter-->

<div class="chapter">

<h3>IX.</h3>

<p class="poem">
Jow my dyn ljeafde en freegje net nei mear.<br/>
Faeks nimt ús skielk de dea, faeks libje wy<br/>
Yet mennich jier; de wrâld ropt, winsket dy<br/>
To sjen as elts, mei earme glâns en ear’.
</p>

<p class="stanza">
Mar freegje net nei moarn. Hjoed ljochtet klear<br/>
De maitiidsdei, hjoed waechst it lângers blij,<br/>
Yet stiestou sterk, yet bist fen wrâldlêst frij—<br/>
Jow my dyn ljeafde en freegje net nei mear.
</p>

<p class="stanza">
Hwet telt it ús, al riist de nacht? Hwent by<br/>
’t Ljocht yn ús siele wier de dage ûnklear,<br/>
En dit ljocht, det ús bliuwt, det tsjinje wy.
</p>

<p class="stanza">
Skoer ôf dyn deistich klaed, wêz greatsk; bifrear<br/>
Fen kjeld ek d’ ierd’, myn waermens bleau dy by:<br/>
Jow my dyn ljeafde en freegje net nei mear.
</p>

</div><!--end chapter-->

<div class="chapter">

<h3>X.</h3>

<p class="poem">
My bin de dagen as dy wûndre weagen,<br/>
Dy’t fen myn lân nei dines ivich gean;<br/>
Hja rize ûnlijich, sinke djip, en ljeagen<br/>
En ljeafde en langst, sa is hjar frjemd bistean.
</p>

<p class="stanza">
Ik haw hjar sjoen en yn myn twiivljende eagen<br/>
Speegle de glâns fen hjar bitwinkle klean;<br/>
Ik haw hjir stien, do’t rûge wolkens teagen<br/>
Swart-bôgjende oer de fiere kenings-lean.
</p>

<p class="stanza">
In núvre wiksel laket oer de loften:<br/>
Sa bûnt en wûnder bin myn deistge skoften.
</p>

<p class="stanza">
En jimmer weagen, nea dyn glimkjend strân,<br/>
En nea dyn antlit oer dit longrjend lân!
</p>

<p class="stanza">
Aloanwer droan’t it wiet en oarglet swier,<br/>
Fen wylde langstme, as mines âld en skier.
</p>

</div><!--end chapter-->

<div class="chapter">

<h3>XI.</h3>

<p class="poem">
Dy haw ik sein hwet op my weacht: it lêst<br/>
Hast fen gjin ien sa field, it frjemde lok<br/>
Det inkeld ik hjir wit, myn laits om sok<br/>
In heimich ding as d’ ienris iivge rêst.
</p>

<p class="stanza">
En nou: scilstou forstean? My pleagen drok<br/>
Hwa’t my as ljeafsten gouwen: sterk en fêst<br/>
Droech nimmen ’t jok yet fen myn ljeafde, en dwêst<br/>
Waerd nea myn langst, myn ljeafde mear as flok.
</p>

<p class="stanza">
Dit is hwerom ik gean, in prins sa ljocht:<br/>
Det nimmen lijt as ik, om’t nimmen socht<br/>
De stien, dy’t flûnkret yn it hert’ fen d’ ierde.
</p>

<p class="stanza">
Dit is hwerom ik bûg, in mûnts sa leech:<br/>
Nimmen seach mei my yet, dêr jinsen, heech<br/>
De blauwe glâns, dy’t al myn dreamen sierde.
</p>

</div><!--end chapter-->

<div class="chapter">

<h3>XII.</h3>

<p class="poem">
As ’k dea bin, wier? den sjongst in kostlik liet:<br/>
Fen ho’t hy frjemd wier, faeks en njoer en kâld<br/>
En hjerst fen skyn, mar Maeije yn ’t hert—de wrâld<br/>
Forstie him net, sa sjongste frjeonlik-swiet;
</p>

<p class="stanza">
Hy wier net earm, sa seist den, in geniet,<br/>
Myld, nuver, joech him ljocht; hy wier net âld,<br/>
Mar jong as froast’ge maitiidsmoarn; it wâld<br/>
Wier him ta frjeon, ta ljeafste it hymjend wiet.
</p>

<p class="stanza">
Hy, hater, wier mei roazen bliid; it giel<br/>
Fen ’t weagjend nôt wier him, de donkre, djûr;<br/>
Net ien, mar Ik, mar Ik forstie syn siel’.
</p>

<p class="stanza">
Nou bin ik ienlik, drôf; in hetsich sûr<br/>
Barnt my de tonge; in koarts fen longrjend fiel<br/>
Nei Him, nei Him bliuwt my nou inkeld oer.
</p>

</div><!--end chapter-->

<div class="chapter">

<h3>XIII.</h3>

<p class="poem">
As ’k dea bin, wis, den sjongst in hearlik liet,<br/>
Det hiel de wrâld forstive stiet fen smert,<br/>
En wer ûntweitsjend, lústrjend seit: dêr let<br/>
In klok aloan fen in to frjemd fortriet.
</p>

<p class="stanza">
Den bringt men dy oliif en drúf; ien biedt<br/>
Dy, earme sjonger, ’t bloed oan fen syn hert’,<br/>
’t Lûd fen syn siele in oar; en elts bidjert<br/>
Dy sêft mei jeften om dyn yndrôf liet.
</p>

<p class="stanza">
Mar dou nimst neat mear nei dy: dou bist bliid<br/>
As ’t bloed dy fen dyn soallen rint, as ’t each<br/>
Dy diiznich wirdt: sa komt dyn lêste tiid...
</p>

<p class="stanza">
Myn holle omspint de Dea mei rust-brún reach,<br/>
Yn griis klaed sit ik stil by ’t Deade-wiid,<br/>
Det blyn slacht hwa’t syn weagen skûmjen seach.
</p>

</div><!--end chapter-->

<div class="chapter">

<h3>XIV.</h3>

<p class="poem">
Ast nei my komst, en ik bin dea, den scil<br/>
Myn each net ljochtsje; it toarre en bleke liif<br/>
Ammet net waerm mear nêst dy; deadsk en stiif<br/>
Forgean myn lea, net lústrjend nei myn wil.
</p>

<p class="stanza">
Patsje myn iiz’ge mûle net! Lit stil,<br/>
Net nytgjend my yn d’ ierd forgean. ’t Earm lyk<br/>
Kin dôch gjin wearpea jaen... ’t is dien. It ryk<br/>
Fen ’t libben sonk yn sompen, goar en kil.
</p>

<p class="stanza">
Den net, mar nou. Kom dôch, ik gûl nei dy...<br/>
Oars rout it dy, ear’t yet dit jier forgiet;<br/>
Kom ticht, hiel ticht; dou wist, ik ljeavje dy.
</p>

<p class="stanza">
Liz lylje-blêdden op myn boarst, det bliedt,<br/>
En op myn mûle balsem, fris en nij...<br/>
En den, sjong as ik stoar, in blider liet!
</p>

</div><!--end chapter-->

<div class="chapter">

<h3>XV.</h3>

<p class="poem">
Sa lang ik fen hwa’t diel hawwe oan dyn siele,<br/>
It heechste riis yn fieling en yn liet<br/>
En ’t keninklike poarper draech, bistiet<br/>
Myn ljeafde lyk in snieberch, goud-oerstriele.
</p>

<p class="stanza">
En yn myn dreamen hearst oan my, en fiele<br/>
Myn tinzen neat fen hwet ús ivich skiedt,<br/>
Lyk strûzend ek in sémieu oer it wiet<br/>
Gjin weagen wit, mar oanfljucht, ljocht-bimiele.
</p>

<p class="stanza">
Ik seach yn ’t ivich blau de hege sinne<br/>
Sa prinslik glânzgjen oer it prieljend gea—<br/>
Scoe ik dy ea as ljeafste groetsje kinne?
</p>

<p class="stanza">
Mar nou toraent it lêste jountiids-rea,<br/>
De lûde sé brûz’t oer fen wylde minne—<br/>
En op myn herte slacht it fûl del: Nea!
</p>

</div><!--end chapter-->

<div class="chapter">

<h3>XVI.</h3>

<p class="poem">
’k Song, Lionel, dyn ljeafde; ik joech myn stim<br/>
Det dêryn tsjûgje mocht dyn geast, hweroan<br/>
It egen lûd ûntstoar. Ik naem dyn kroan,<br/>
En laei op ’t egen hier syn bleke glim.
</p>

<p class="stanza">
Lang wier dyn ljeafde ek mines; hiel myn moarn<br/>
Wier, frjeonen fen myn siele, wijd oan jim,<br/>
’k Joech jim myn ljeafde en tocht aloan oan him<br/>
Dy’t lijde as ik, de kenings-ljeafde ûntstoarn.
</p>

<p class="stanza">
Wyld, twingend ha ’k jim ljeave en ’t wier myn rjucht.<br/>
For kinstners is de skientme slachteleas,<br/>
En ik hie neat as ’t glânzgjen fen jim eagen.
</p>

<p class="stanza">
En nou’t myn geast nei greater dagen tsjucht<br/>
Bliuw ’k seinjend jim, myn frjeonen, dy’t ik keas<br/>
Do’t ik to stjerren tocht yn hate en ljeagen.
</p>

</div><!--end chapter-->

<div class="chapter">

<h2>TRIJE LYTSE RIGEN.</h2>

</div><!--end chapter-->

<div class="chapter">

<h2>OAN IN FRJEON.</h2>

<h3>I.</h3>

<p class="poem">
Dêr’t ûnder bûgend wâld in wjitt’ring klear<br/>
Mids blomte en snilen streamt, hast toeve yn dreamen;<br/>
Stil weven glinsters oer dyn hier; de seamen<br/>
Fen reid oan d’ oere rûzen bliid en tear.
</p>

<p class="stanza">
Sims hast dy bûgd en delsjoen yn de streamen<br/>
Dêr’t hiel in wrâld him yn syn dream forlear;<br/>
Dyn antlit, yn de goud-stream blank en tear,<br/>
Wier glinzich fen in langstme, nea to neamen.
</p>

<p class="stanza">
Do is de faem Idoena glimkjend gien<br/>
En hat hjar bûgd, sêft oer dyn skouders hinne,<br/>
En yn de wjitt’ring seachstû nêst dy ien<br/>
Sa goed en myld, as nea gjin minsken binne...
</p>

<p class="stanza">
Forheard seachst op. Hja wier yn beamt fordwoun<br/>
En inkeld rûze in lústrjen ’t wâld yn ’t roun.
</p>

</div><!--end chapter-->

<div class="chapter">

<h3>II.</h3>

<p class="poem">
Idoena giet yn Walhal’s stins, dêr’t sinne<br/>
Aloan hjar gloede as rinnend goud oer spraet;<br/>
Krûd, roazen, douwen siere op ’t moaist hjar paed<br/>
En iiv’gens is hjar each, hjar siel’ goadinne.
</p>

<p class="stanza">
Minske bistû. Ut Fryslâns wâld fendinne<br/>
Hat dyn bistean nei strjitte en stêd dy laet—<br/>
Yet kenst de tael fen mar en wâld, mar waerd<br/>
Dy gind to gean yn heeg’re geast’ne minne?
</p>

<p class="stanza">
Dochs sjuchst hjar glânzgjend each wol eltse stoune—<br/>
Dyn langstme is as de sé dy’t tynt en sinkt,<br/>
Dû wolst en kliuwst en siichst wer del, forwoune.
</p>

<p class="stanza">
En hja yn Walhal’s moarmer sjucht en tinkt,<br/>
En noegjend sjongt Idoena, roaze-omwoune,<br/>
Hjar liet, oant yn dyn each wer hoopjen blinkt.
</p>

</div><!--end chapter-->

<div class="chapter">

<h3>III.</h3>

<p class="poem">
Unnoaz’le, dû, ho is dyn each sa drôf!<br/>
Ryk bloeit dyn siele en seit hjar dreame-wille<br/>
Yn útrings klear en myld, dy’t dûrje scille,<br/>
As hiel dit slachte al foel en wylge yn stôf.
</p>

<p class="stanza">
En drôvest om’t dyn ljeafde yn stille rôf<br/>
Dyn rêst dy naem, kleist om’t dyn skouders tille<br/>
In iiv’ge lêst fen hope en hún, gjin wille<br/>
Dy suver bliuwt—ei liz dyn leed den ôf.
</p>

<p class="stanza">
Hwent sjuch, ien bliuwt aloan dyn dagen by:<br/>
Ast wirch bist, gean ta my: myn herte is sêft;<br/>
Ast woune waerdst, scil ik dy ring genêze.
</p>

<p class="stanza">
Meije ek Idoena laitsje, ik hâld fen dy,<br/>
En eltse stoun scil ’t bêste fen myn krêft<br/>
Yn soarchs’me noed stil om dyn wegen wêze.
</p>

</div><!--end chapter-->

<div class="chapter">

<h2>OP MEMME JIERDEI.</h2>

<p class="right">
21 Aug. ’17.
</p>

<h3>I.</h3>

<p class="poem">
Nou rêst hwet út; de sêfte stoel stiet ré,<br/>
En roazen rûke, as op dizz’ dei foreale;<br/>
Midsimmer wijt de keamer ta in seale<br/>
Sa ljocht en rom, as ’t glânzgjen oer de sé.
</p>

<p class="stanza">
Foar ’t finster bloeit it blauwe blomte yn eale<br/>
Fornoeging om de blide dei. Bûnt fé<br/>
Giet weidzjend yn de greiden fier, en ’t swé<br/>
Fen ’t goud-hea rûkt as wijreek yn ús seale.
</p>

<p class="stanza">
Sa is Jins dei, ljocht, krêftich as Jins wêzen;<br/>
Wynt silvren tried ek yn Jins hier, Jins moed<br/>
Wirdt yn de kjeltme fen de froast nea fêrzen.
</p>

<p class="stanza">
In ljochter Geast hat oer ús wrâldwei noed;<br/>
Hwa’t lyk as Jy det tankjend wit, hat lêzen<br/>
It boek fen ’t wiere, en libbet bliid en froed.
</p>

</div><!--end chapter-->

<div class="chapter">

<h3>II.</h3>

<p class="poem">
Nou rêst hwet út: faek wier Jins dei sa drok!<br/>
De jierren wierne as weagen yn it wide,<br/>
Fol krêft en preal en diigre striid; Jo bide<br/>
Great, weardich wirk, gjin sêft-swiet dreame-lok.
</p>

<p class="stanza">
Sims wier Jins soarch in pleach, Jins ljeafde in jok—<br/>
Nea twiivlen Jy, Jins hert hat nea binide;<br/>
Sa rêst dizz’ dei hwet út fen bann’ger tiden,<br/>
In blide lins, in skoft fen oantins-lok.
</p>

<p class="stanza">
Ja, ’t libben easke krêft fen Jo, dy’t hiel<br/>
Allinne yn wide romten stridend stiene,<br/>
Fen neat skewield, de iens’mens as Jins diel.
</p>

<p class="stanza">
Mar hwet Jins warbre hannen diger diene,<br/>
Jins bern forjit it ninter; yn syn siel<br/>
Bliuwt al Jins soarch yn oantins fêst foriene.
</p>

</div><!--end chapter-->

<div class="chapter">

<h3>III.</h3>

<p class="poem">
Ik wit, Jy tinke hjoed om him, hwaens each,<br/>
Ienris ús ljeafste treast, tobriek yn lijen,<br/>
Jins man, myn Heit—de nacht bigloep him mijen<br/>
En diek him hoeden mei hjar deadlik reach.
</p>

<p class="stanza">
’k Hear yet syn stimme, yet syn trêd; ho teach<br/>
Hy sterk en fêst oer ’t skymrich paed! Yn swijen<br/>
Droech hy syn leed, yn krêft oerwoun er ’t lijen—<br/>
Hy rêstgje sêft, dy’t fen ús ierde teach.
</p>

<p class="stanza">
Mar sjuch, hy is yn my wer riisd. Syn bern<br/>
Hat fen syn geast, is skepen nei syn byld,<br/>
En hwet forstoar, riist nei it ljocht omhegen.
</p>

<p class="stanza">
Sa bliuwt syn ljeafde en wêzen ús biskern,<br/>
En ’t is, as gean wy dêr’t in hoedzjend skyld<br/>
Us wegen dekt, lyk wy bitrouwend fregen.
</p>

</div><!--end chapter-->

<div class="chapter">

<h3>IV.</h3>

<p class="poem">
Yn Fryslân is de simmer-jountiid ljocht<br/>
Fen goud’ne glâns en lij fen dream en wille;<br/>
It beamte rûz’t, fen wiffe gloede oertrille,<br/>
Sêft eft in dreame-prins syn ljeafde oertocht.
</p>

<p class="stanza">
Elts lûd giet hoar oer miede en wei, as brocht<br/>
Fen kleard’re wyn; it gea is frjemd forstille—<br/>
Den ’t jounlet út in fiere toer, forsille<br/>
Oer ’t iep’ne mêd, dêr ’t ljurkje rêst al socht.
</p>

<p class="stanza">
Mem, ljeave, wêz’ Jins jountiid lyk by ’t simmer<br/>
Yn Fryslân ’t greate ljocht ta rêst him set,<br/>
Yn sêfte steat en preal en bliid geglimmer—
</p>

<p class="stanza">
Wêz ien, dy’t ek yn joun de frede met,<br/>
Fyn yn sa’n rêst Jins treast en blidens jimmer—<br/>
Dêrta myn liet as silvrich jountiidslet.
</p>

</div><!--end chapter-->

<div class="chapter">

<h2>IEPENBIERING.</h2>

<h3>I.</h3>

<p class="poem">
In blom dy’t hjar ûntjaen wol, middeis ier,<br/>
As hiel de simmerloft yn ljochtgoud driuwt,<br/>
Wylst in swietrook’ge wyn hjar kroane omwiuwt<br/>
En mijen iepenteart hjar dimm’ne sier,
</p>

<p class="stanza">
Sa wrakslet ek myn skamte tsjin, dy’t bliuwt<br/>
Al bounzet yn myn hert midsimmer’s tier—<br/>
Sa iep’net hjar myn siele, têd en swier,<br/>
Dy’t twiivlet en bitrout, dy’t freegjend leaut.
</p>

<p class="stanza">
De gûchel-wrâld giet yn hjar steatsklaed skûl<br/>
En dekt hjar ta, is ’t liif mar efkes bleat,<br/>
Hwent hjar ôfstjitlikheit tobarnt hjar, fûl;
</p>

<p class="stanza">
Mar ik, heech steande yn simmer’s keine steat,<br/>
Jow bliid my bleat, forspij èn skaed èn skûl,<br/>
Liz ’t lêste weefsel ôf en eangje neat.
</p>

</div><!--end chapter-->

<div class="chapter">

<h3>II.</h3>

<p class="poem">
Ik bin de geast fen Ienlikheit, dy’t sêft<br/>
Oan koele ich syn swietste tiid fordreamt,<br/>
Sêft glimkjend dêr’t de wjitt’ring noegjend streamt<br/>
En speegljend yn it wiet mei goud’ne trêft;
</p>

<p class="stanza">
Hwaens mûle neat as swiete mearkes neamt,<br/>
As lyljes blinkend op in blauwe grêft;<br/>
Hysels himsels genôch; in himel-krêft<br/>
Hwaens weltich ryk gjin peal noch beam biseam’t.
</p>

<p class="stanza">
’k Bin skou fen minske-wrâld en dûk my rêd<br/>
Mids grien strewel, sa faek in swiere trêd<br/>
De ienlikheit fen wâld en stream tobrekt—
</p>

<p class="stanza">
En ’k wit in boarne yn waeijend krûd, dêr’t stil<br/>
By jountiid, as it deiljocht dwyndlje scil,<br/>
In hill’ge nimf hjar greate wizens sprekt.
</p>

</div><!--end chapter-->

<div class="chapter">

<h3>III.</h3>

<p class="poem">
Ik bin de frjeon fen de swiermoed’ge Prins<br/>
Dy’t tinzenleas fier doarmet nêst it wiet,<br/>
Dêr’t menn’ge stoarm oermoedich âljend stiet,<br/>
En ’t skom-wiet spat, al-ivich, sûnder lins;
</p>

<p class="stanza">
Dy’t sliepleas rêst, safaek de deitiids-grins<br/>
De swarte nacht fen bleke jountiid skiedt,<br/>
En dreamend sjongt in al to frjemd fortriet<br/>
Fen fiere langsten, sûnder doel en tins;
</p>

<p class="stanza">
Dy’t húvret oer syn kliene lea, safaek<br/>
Mei eage-ljocht fen fjûr en rou gelaek<br/>
It reade minster fen de hertstocht riist;
</p>

<p class="stanza">
’k Bin frjeon fen de swiermoed’ge Prins, hwaens each,<br/>
Hjel-blau en drôf, to djip yn ’t hert my seach<br/>
En my yn greate ljeafde en twivel tiist.
</p>

</div><!--end chapter-->

<div class="chapter">

<h3>IV.</h3>

<p class="poem">
Ik hoedzje yn myn herte it frjeonskips-fjûr<br/>
Fen âlde goaden my bitroud; de wyn<br/>
Bliest rou en kâld myn froast’ge noasters yn<br/>
En gounzet om myn herte, oerginstich, njoer—
</p>

<p class="stanza">
Mar sterker is myn herte as stiel, gjin kloer<br/>
Tobrekt syn doar, gjin froastwyn krûpt it yn;<br/>
Yn iiv’gens waermjend hoedet it de skyn<br/>
Fen ’t hillich ljocht, bitroud fen ’t Albistjûr.
</p>

<p class="stanza">
Sêft barnt dit fjûr, in wite lampe lyk<br/>
By jountiid strieljend efter read gerdyn,<br/>
Sa skynt it yn myn herte, feilich, frij—
</p>

<p class="stanza">
En ’t skynt myn swakten sterk, myn earmoed ryk,<br/>
Mar sims, as bûten gûlt in boazer wyn,<br/>
Den, efkes, flikkret it en skroeit it my.
</p>

</div><!--end chapter-->

<div class="chapter">

<h3>V.</h3>

<p class="poem">
Ik nim it moaije al laitsjend oan myn boarst,<br/>
Hwêrdet myn wei my nocht en blomte biedt;<br/>
Ik nim, en sjong in lang ûndogensk liet<br/>
Fen hwet myn siele as eindom easkje doarst.
</p>

<p class="stanza">
Nea haw ik twiivle by myn kar: ik moast.<br/>
Hwet great en moai is, is fen my; ús ierd’<br/>
Mei fûgels, blomte en ljocht, mei ljeafde en liet,<br/>
’k Nim alles laitsjend oan myn ljeavjend boarst.
</p>

<p class="stanza">
Hwet d’ earmen brea, hwet siken is it krûd,<br/>
Hwet klaeijing kâlden is en doarmers ’t ljocht,<br/>
It iennichst-need’ge, it moaije is it my—
</p>

<p class="stanza">
Heil Ierde, Ljeafde, Ljocht! In hillich lûd<br/>
Hat my de wytging fen Jim miening brocht:<br/>
Sûnt is de nacht my dei, it âlde nij.
</p>

</div><!--end chapter-->

<div class="chapter">

<h3>VI.</h3>

<p class="poem">
Myn eagen drage it ljocht fen moarn. Jim bern<br/>
Fen Fryslân’s pleatsen, rêstend mids de steat<br/>
Dy’t kening Simmer oer Jim grêften geat,<br/>
Forstean myn stim! Jim is hwet greats biskern.
</p>

<p class="stanza">
Hwent yn de nacht seach ik in gielich read<br/>
Det ljochter waerd en dijde en woechs... En hen!<br/>
Yn poarpren dage is hiel it East forlern,<br/>
De iiv’gens riist en fen de nacht bliuwt neat.
</p>

<p class="stanza">
Ik steande op himel’s koopren toer, sjuch mear:<br/>
It heitlân frij, de minsken bliid en rjucht,<br/>
De marren great en ljocht, de loften klear—
</p>

<p class="stanza">
Ik bin in preester dy’t yn ’t iiv’ge sjucht,<br/>
En nearne is nacht noch nearens: Fryslân’s Hear<br/>
Is in wirkdiedich God dy’t wûnders docht.
</p>

</div><!--end chapter-->

<div class="chapter">

<h3>VII.</h3>

<p class="poem">
As mêd de jountiid leit oer daujend gea<br/>
En ’t lânfolts nei de klinten teach, en tear<br/>
Oer d’ iepen mieden klinkt, forkleare en hear,<br/>
It silvren let fen stille jountiids-bea,
</p>

<p class="stanza">
Den riis ik tankjend op fen ’t rûkend hea<br/>
En jow my nei it tsjerkje ta, dêr’t klear<br/>
It Angelus út weiklonk, God ta ear’,<br/>
En ’k wit, ’k bin lyts en dochs wier ’k greater nea.
</p>

<p class="stanza">
En yn de hern’ dêr’t troch biskildre glês<br/>
It ljocht as bloed falt op in stien-blank krús,<br/>
Dêr knibblje ik del en stamm’rje in tankjend wird.
</p>

<p class="stanza">
Him staette yn ’t hert de wrede wrâld hjar mês<br/>
En Hy forjoech ’t... En ’k longrje nei it thús<br/>
Dêr’t Him en hiel Syn foltsen heil bean wirdt.
</p>

</div><!--end chapter-->

<div class="chapter">

<h3>VIII.</h3>

<p class="poem">
Nou kear ik yn ta Dy, great-machtich God,<br/>
Hwaens hearlikheit myn lyts bigryp oergiet;<br/>
Hwent folle sei ’k yn dit forklearjend liet<br/>
Fen ho’st my skoepst en fen myn talein lot,
</p>

<p class="stanza">
En ’k neamde my mei menn’ge namme en ’k hiet<br/>
My sjonger, preester, noeder fen in skat,<br/>
En ’k like sels my great, my byldzjend det<br/>
Ik mids de kenings fen Dyn wrâldrom siet—
</p>

<p class="stanza">
Dennoch forswige ik yet myn swiidste rom,<br/>
Ien, great en heech, o Hear, as ierdske tael<br/>
Hast net bineame doar, fen Dy biskern,
</p>

<p class="stanza">
Hwent mear as ik as bard en preester kom,<br/>
Bin ik, nei ’t great ûnthjit fen ’t âld forhael<br/>
—En ’t is in saed fen himelsk lok—Dyn Bern.
</p>

</div><!--end chapter-->

<div style='text-align:center'>*** END OF THE PROJECT GUTENBERG EBOOK 73963 ***</div>
</body>

</html>


